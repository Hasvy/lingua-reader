<?xml version='1.0' encoding='utf-8'?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
  <head>
    <title>Unknown</title>
    <meta http-equiv="Content-Type" content="text/html; charset=utf-8"/>
  <link href="../../stylesheet.css" rel="stylesheet" type="text/css"/>
<link href="../../page_styles.css" rel="stylesheet" type="text/css"/>
<style type="text/css">
/*<![CDATA[*/
/*]]>*/
</style>
</head>
  <body class="calibre">
  <h1 title="ČÁST DRUHÁ, SÍTO A PÍSEK" id="sigil_toc_id_2" class="calibre2"><span class="heading_first">ČÁST DRUHÁ</span><span class="heading_second">SÍTO A PÍSEK</span></h1>

  <p class="first">Četli celé dlouhé odpoledne, zatímco se na tichý dům lil z nebe listopadový déšť. Seděli v hale, protože bez oranžových a žlutých konfet a ohňostrojů na stěnách, bez žen ve zlatem protkávaných šatech a bez mužů v černém sametu, kteří ze stříbrných cylindrů tahají padesátikilové králíky, se zdál salon strašně prázdný a šedivý. Bylo v něm jako po vymření a Mildred tam neustále zklamaně nahlížela, zatímco Montag chodil sem tam, chvílemi si sedal do dřepu a každou stránku četl nahlas alespoň desetkrát.<span class="sline">	 			                                   		 	</span>
</p>

  <p class="calibre4">„‚Nemůžeme přesně určit, ve kterém okamžiku se rodí přátelství. Plníte-li nádobu kapku po kapce, nakonec stačí jedna a nádoba přeteče; a právě tak přijde v řadě laskavých činů jeden, po němž přeteče srdce.‘“</p>

  <p class="calibre4">Montag seděl a naslouchal dešti.</p>

  <p class="calibre4">„Měla snad v sobě ta dívka ze sousedství tohle? Tolik jsem se tomu snažil přijít na kloub!“</p>

  <p class="calibre4">„Ta už je po smrti. Nemůžeme proboha mluvit o někom živém?“</p>

  <p class="calibre4">Montag se na ženu ani nepodíval, roztřeseně kráčel halou do kuchyně, tam zůstal stát a dlouho se díval, jak déšť bubnuje do oken. Teprve když se úplně uklidnil, vrátil se zpátky do matně osvětlené haly.</p>

  <p class="calibre4">Otevřel jinou knihu.</p>

  <p class="calibre4">„‚Ten oblíbený námět, já sám.‘“</p>

  <p class="calibre4">Letmo pohlédl na stěnu. „‚Ten oblíbený námět, já sám.‘“</p>

  <p class="calibre4">„Tomuhle rozumím,“ řekla Mildred.</p>

  <p class="calibre4">„Ale oblíbený námět Clarissy nebyla ona sama. Byli to všichni ostatní, i já. Po hezké řádce let byla první člověk, který mi byl opravdu milý. První člověk, pokud se pamatuju, který se mi díval přímo do očí, jako kdybych pro něho něco znamenal.“ Zvedl obě knihy. „Tihle lidé jsou už dávno mrtví, ale já vím, že jejich slova, tak či onak, platí o Clarisse.“</p>

  <p class="calibre4">Venku za domovními dveřmi, v dešti, slabé zaškrábání.</p>

  <p class="calibre4">Montag ztuhl. Viděl, jak se Mildred ulekaně přitiskla zády ke zdi a zalapala po dechu.</p>

  <p class="calibre4">„Někdo – za dveřmi – proč nám anunciátor neřekne –“</p>

  <p class="calibre4">„Vypnul jsem ho.“</p>

  <p class="calibre4">U země za dveřmi plíživý zvuk, jako by je někdo zkoumavě očichával, jako by dovnitř vdechl elektrický dech.</p>

  <p class="calibre4">Mildred se zasmála. „To je ten pes, jenom pes! Mám ho odehnat?“</p>

  <p class="calibre4">„Nehýbej se!“</p>

  <p class="calibre4">Ticho. Bubnování studeného deště. A slabá vůně ozónu, který vniká pod zamčeným dveřmi dovnitř.</p>

  <p class="calibre4">„Pojď, dáme se zas do práce,“ řekl klidně Montag.</p>

  <p class="calibre4">Mildred kopla do jedné knihy. „Knihy nejsou lidi. Ty čteš a já se rozhlížím kolem dokola, ale nikdo tu není!“</p>

  <p class="calibre4">Podíval se upřeně do salonu, mrtvého a kalného jako vody oceánu, který se mohl hemžit životem, kdyby rozsvítili elektronická slunce.</p>

  <p class="calibre4">„Podívej se,“ řekla Mildred, „moje rodinka, to jsou lidi. Vykládají mi o všelijakých věcech. Já se směju, oni se taky smějí. A těch barev!“</p>

  <p class="calibre4">„Ano, já vím.“</p>

  <p class="calibre4">„A mimo to, kdyby se kapitán Beatty dozvěděl o těchhle knihách –“ Zamyslela se nad tím. Ve tváři se jí objevil úžas a hned nato strach. „Asi by přišel a spálil dům i rodinku. To je hrozné! Jen si pomysli, co nás to všechno stálo. Proč bych měla číst? Kvůli čemu?“</p>

  <p class="calibre4">„Kvůli čemu! Proč?“ vyletěl Montag. „Nedávno v noci jsem viděl nejstrašnějšího hada na světě. Byl neživý, a přitom byl živý. Viděl, ačkoli byl slepý. Chtěla bys toho hada taky uvidět? Je na stanici první pomoci, kde mají záznam o všem tom svinstvu, které z tebe dostal! Chtěla by ses jít podívat a prohlídnout si ten záznam? Musela bys možná hledat pod Guy Montag, ale možná taky pod Strach nebo Válka. A nechtěla by ses jít podívat na ten barák, který shořel včera v noci? A hrabat v popeli, abys našla kosti ženy, která sama zapálila svůj vlastní dům! A co Clarissa McClellanová, kde tu máme hledat? V márnici! Poslouchej!“</p>

  <p class="calibre4">Bombardéry, roj za rojem, přelétávaly po obloze nad domem, vířily vzduch, hučely, svištěly jako obrovský neviditelný větrník, otáčející se v prázdnotě.</p>

  <p class="calibre4">„Kristepane,“ zvolal Montag. „Hodinu co hodinu tolik těch hnusných krámů na nebi! Jak se tam k čertu každou vteřinu našeho života ty bombardéry dostávají? Proč o tom nikdo nechce nic říct! Od roku 2022 jsme se pustili do dvou atomových válek a vyhráli jsme je! Copak jsme na svět kolem sebe zapomněli proto, že se my doma tak dobře bavíme? Nebo proto, že jsme bohatí a ostatní svět chudý a že nám je to prostě jedno? Slyšel jsem nějaké pověsti, že svět hladoví – ale my jsme živeni dobře. Je to pravda, že svět se dře a my si hrajeme? A že nás kvůli tomu tolik nenávidí? Čas od času jsem také zaslechl řeči o nenávisti. A víš ty, proč je nenávist? Jedno je jisté, já to nevím! Možná že nám knihy pomůžou napůl se dostat z téhle jeskyně. Mohly by nám pomoct aspoň k tomu, abychom přestali dělat pořád ty stejné pitomosti a omyly! O takových věcech ty tvoje idiotské kretény v saloně mluvit neslyším. Bože, Millie, copak to nechápeš? Hodinku, dvě hodiny denně s těmihle knihami a možná…“</p>

  <p class="calibre4">Zazvonil telefon. Mildred ho chvatně zvedla.</p>

  <p class="calibre4">„Ann!“ rozesmála se. „Ano, dnes vysílají Bílého šaška.“</p>

  <p class="calibre4">Montag odešel do kuchyně a hodil knihu na zem. „Montagu,“ řekl, „ty jsi zkrátka blbec. Co dál? Odneseme ty knihy Beattymu, zapomeneme na to?“ Otevřel knihu a chtěl číst, aby neslyšel Mildredin smích.</p>

  <p class="calibre4">Chudáku Millie, říkal si v duchu. Chudáku Montagu, ty tomuhle taky nerozumíš. Ale kde najdeš někoho, kdo by ti pomohl, kde teď ještě najdeš nějakého učitele?</p>

  <p class="calibre4">Jen vydržet! Zavřel oči. Ano, samozřejmě. Uvědomil si, že zase myslí na ten rozkvetlý park před rokem. V poslední době na to myslel často, ale teprve teď si jasně uvědomil, jak to tehdy v městském parku probíhalo, když si všiml, že ten stařec v černém obleku cosi rychle schovává pod kabát.</p>

  <p class="calibre4">… Stařec vyskočil, jako by se chtěl dát na útěk, a Montag mu řekl: „Počkejte!“</p>

  <p class="calibre4">„Nic jsem neudělal!“ vykřikl stařec a třásl se.</p>

  <p class="calibre4">„Nikdo vám neříká, že jste něco udělal.“</p>

  <p class="calibre4">Chvíli seděli beze slova v měkkém zelenavém světle a potom začal Montag mluvit o počasí a stařec nejistým hlasem odpovídal. Bylo to podivné, tiché setkání. Stařec přiznal, že je profesorem angličtiny ve výslužbě a že ztratil zaměstnání před čtyřiceti lety, když zavřeli poslední filozofickou fakultu pro nedostatek studentů a finanční podpory. Jmenoval se Faber, a když konečně přestal mít z Montaga strach, rozhovořil se melodickým hlasem, dívaje se na oblohu, na stromy a rozkvetlý park. Když hovořil asi hodinu, začal Montagovi něco říkat a Montag postřehl, že to je nerýmovaná báseň. Potom se stařec odvážil ještě víc, říkal něco jiného a byla to také báseň. Faber si položil dlaň na levou kapsu a tiše přednášel ta slova a Montag věděl, že kdyby natáhl ruku, mohl by ze starcova kabátu vytáhnout svazek básní. Ale nenatáhl ji. Jeho ruce zůstaly bezvládně a neužitečně ležet na kolenou. „Nemluvím o věcech, pane,“ řekl Faber. „Mluvím o smyslu věcí. Sedím tady a vím, že jsem naživu.“</p>

  <p class="calibre4">A to bylo všechno. Hodinový monolog, báseň, pár slov a potom mu Faber s jistým rozechvěním napsal na kousek papíru svoji adresu, aniž dbal na to, že je Montag požárník. „To je pro vaši kartotéku,“ řekl. „Pro případ, že se rozhodnete na mě rozzlobit.“</p>

  <p class="calibre4">„Nezlobím se,“ řekl Montag, sám překvapen.</p>

  <p class="center">* * *</p>

  <p class="first">Mildred v hale řičela smíchy.</p>

  <p class="calibre4">Montag šel do šatny vedle ložnice a hledal v tašce s příruční kartotékou, až došel k záhlaví PLÁNOVANÁ VYŠETŘOVÁNÍ (?). Tam bylo Faberovo jméno. Neudal ho, ani ho nevymazal.</p>

  <p class="calibre4">Vytočil číslo na signálním telefonu. Telefon na druhém konci mnohokrát vyvolal Faberovo jméno, než se profesor mdlým hlasem ozval. Montag se představil a setkal se s dlouhým mlčením. „Prosím, pane Montagu?“</p>

  <p class="calibre4">„Pane profesore, mám na vás dost neobvyklou otázku. Kolik se u nás zachovalo výtisků bible?“</p>

  <p class="calibre4">„Nevím, o čem mluvíte!“</p>

  <p class="calibre4">„Chci vědět, jestli se vůbec nějaké výtisky zachovaly.“</p>

  <p class="calibre4">„Tohle je nějaká past! Nemohu po telefonu mluvit jen tak s bůhvíkým!“</p>

  <p class="calibre4">„A kolik výtisků Shakespeara a Platona?“</p>

  <p class="calibre4">„Žádný! Vždyť to víte stejně dobře jako já. Žádný!“</p>

  <p class="calibre4">Faber zavěsil.</p>

  <p class="calibre4">Montag položil telefon. Žádný. Samozřejmě že to věděl z požárnické statistiky. Ale nějak to chtěl slyšet z Faberových úst.</p>

  <p class="calibre4">Mildredina tvář v hale hořela vzrušením. „Guyi, dámy přijdou na návštěvu!“</p>

  <p class="calibre4">Montag jí ukázal jednu z knih. „Tohle je Starý a Nový zákon a…“</p>

  <p class="calibre4">„Nezačínej s tím zase!“</p>

  <p class="calibre4">„Je to možná poslední výtisk v tomhle světadíle.“</p>

  <p class="calibre4">„Musíš to dnes vrátit, ne? Kapitán Beatty ví, že to máš, nebo neví?“</p>

  <p class="calibre4">„Myslím, že neví, kterou knihu jsem ukradl. Ale co vyberu místo ní? Mám mu dát Jeffersona? Nebo Thoreaua? Která má nejmenší cenu? Jestli odevzdám něco jiného než bibli a jestli Beatty ví, kterou knihu jsem ukradl, ihned ho napadne, že tu máme celou knihovnu.“</p>

  <p class="calibre4">Mildredina ústa sebou zaškubala. „Vidíš, co děláš? Ty nás zničíš! Kdo je pro tebe důležitější, já nebo ta bible?“ Zase už začala ječet a seděla jako vosková panenka, která se rozplývá ve vlastním teple.</p>

  <p class="calibre4">Představoval si Beattyho, jak říká: „Posaď se, Montagu. A dívej se. Jemně, jako když otrháváš kopretinu. Zapal první stránku, zapal druhou stránku. Každá se promění v černého motýla. Hezké, co? Od té druhé zapal třetí stránku a tak dál, řetězec kouře, kapitola za kapitolou, všechny hlouposti, které ta slova znamenají, všechny ty falešné sliby, všechny ty antikvární vědomosti a zastaralé filozofie.“ Beatty sedí před ním, trochu se potí a podlaha je vystlaná roji černých motýlů, kteří zahynuli v jediné bouři.</p>

  <p class="calibre4">Mildred přestala křičet právě tak rychle, jako začala. Montag ji neposlouchal. „Zbývá mi jenom jedno,“ řekl si. „Musím ještě dnes v noci, než dám knihu Beattymu, dát udělat kopii.“</p>

  <p class="calibre4">„Budeš doma na Bílého šaška, až přijdou dámy na návštěvu?“ zeptala se Mildred.</p>

  <p class="calibre4">Montag se zastavil ve dveřích a zůstal k ní otočený zády. „Millie?“</p>

  <p class="calibre4">Ticho. „Co je?“</p>

  <p class="calibre4">„Millie, miluje tě ten Bílý šašek?“</p>

  <p class="calibre4">Neodpověděla.</p>

  <p class="calibre4">„Millie a –“ olízl si rty – „tvoje rodinka, miluje tě, miluje tě hodně, miluje tě z celého srdce svého a ze vší mysli své, Millie?“</p>

  <p class="calibre4">Cítil, že se Mildred dívá na jeho záda a pomalu mrká. „Co se tak hloupě ptáš?“</p>

  <p class="calibre4">Cítil, že je mu do pláče, ale v jeho očích a ústech se nic nezměnilo.</p>

  <p class="calibre4">„Jestli venku potkáš toho psa,“ řekla Millie, „dej mu za mě kopanec.“</p>

  <p class="calibre4">Naslouchal u dveří a zaváhal. Pak je otevřel a vyšel ven.</p>

  <p class="calibre4">Přestalo pršet a na čisté obloze zapadalo slunce. Ulice, trávník i veranda před domem byly prázdné. S hlubokým výdechem vypustil vzduch z plic.</p>

  <p class="calibre4">Práskl za sebou dveřmi.</p>

  <p class="center">* * *</p>

  <p class="first">Seděl v podzemní dráze.</p>

  <p class="calibre4">Jsem úplně otupělý, uvažoval. Kdy ta otupělost naplno pronikla do mého obličeje? Do mého těla? Tu noc, co jsem ve tmě kopl do lahvičky s prášky, jako bych byl kopl do zahrabané miny.</p>

  <p class="calibre4">Otupělost mě přejde, pokračoval v duchu, bude to chvíli trvat, ale dokážu to, anebo to Faber dokáže za mě. Někdo mi někde vrátí můj starý obličej a ruce takové, jaké byly. A taky úsměv, ten starý, ohněm do tváře vpálený úsměv, který zmizel. Bez něho jsem ztracen.</p>

  <p class="calibre4">Kolem něho letěly stěny tunelu podzemní dráhy, krémové dlaždičky, smolná čerň, krémové dlaždičky, smolná čerň, čísla a tma a zase tma a všechno to splývalo dohromady.</p>

  <p class="calibre4">V poledne jednoho zářivě modrého horkého letního dne seděl kdysi jako malý hošík na žlutém přesypu u moře a pokoušel se naplnit pískem síto, protože mu jeden surový bratranec řekl: „Nasyp písek do tohohle síta, až bude plné, dostaneš centík!“ Ale čím rychleji házel, tím rychleji se písek horkým šepotem sítem prosíval. Ruce mu umdlévaly, písek pálil, síto bylo prázdné. Seděl tam ve žhavém červenci bez hlásku a cítil, že mu po tvářích tečou slzy.</p>

  <p class="calibre4">Teď když jím smýkal vlak podzemní dráhy a unášel ho ve vzduchoprázdném tunelu mrtvým sklepením města, vzpomněl si na strašnou logiku toho síta, podíval se do klína a zjistil, že si bibli nese otevřenou. V pneumatickém vlaku byli lidi, on držel v rukou knihu a napadla ho pošetilá myšlenka: když budeš číst rychle a přečteš všechno, možná že se nějaký písek v sítu udrží. Ale četl a slova propadala a jeho napadlo: za pár hodin tu bude Beatty a budu tu já a tohle mu dám, proto mi nesmí ujít ani jediná věta, musím se naučit každou řádku nazpaměť. Stůj co stůj se to musím naučit.</p>

  <p class="calibre4">Sevřel knihu v dlaních.</p>

  <p class="calibre4">Zavřeštěly trubky.</p>

  <p class="calibre4">„Pelhamova pasta.“</p>

  <p class="calibre4">Drž hubu, řekl si v duchu Montag. <i class="calibre3">Patřte na kvítí polní</i>.</p>

  <p class="calibre4">„Pelhamova pasta.“</p>

  <p class="calibre4"><i class="calibre3">Nepracujeť</i> –</p>

  <p class="calibre4">„Pelhamova –“</p>

  <p class="calibre4"><i class="calibre3">Patřte na kvítí polní</i>, drž hubu, drž hubu.</p>

  <p class="calibre4">„Pasta!“</p>

  <p class="calibre4">Prudce rozevřel knihu a zběsile v ní listoval, přejížděl prsty po stránkách, jako by byl slepý, objížděl tvary jednotlivých písmen, velmi soustředěně.</p>

  <p class="calibre4">„Pelhamova. Hláskuji: P-E-L-“</p>

  <p class="calibre4"><i class="calibre3">Nepracujeť aniž…</i></p>

  <p class="calibre4">Nelítostný šepot horkého písku skrz prázdné síto.</p>

  <p class="calibre4">„Pelhamova pasta pomůže!“</p>

  <p class="calibre4"><i class="calibre3">Patřte na kvítí, na kvítí, na kvítí</i>…</p>

  <p class="calibre4">„Pelhamova pasta proti paradentóze!“</p>

  <p class="calibre4">„Drž hubu, drž hubu, drž hubu!“</p>

  <p class="calibre4">Byla to úpěnlivá žádost, strašlivý výkřik a Montag si najednou uvědomil, že stojí, zděšení uživatelé toho hlučného zařízení na něj civí, couvají před tímto člověkem s nepříčetně dychtivým výrazem v obličeji, který cosi mumlá vyschlými ústy a v ruce drží rozevřenou knihu. Tíž lidé, kteří tu před chvilkou seděli a podupávali do rytmu Pelhamova pasta, Pelhamova prima pasta proti paradentóze, Pelhamova pasta, pasta, pasta, pasta, raz dva tři čtyři, raz dva, raz dva tři čtyři, raz dva. Lidé, jejichž rty nehlasně vyslovovaly pasta, pasta, pasta. Jako odvetu vyzvrátilo vlakové rádio na Montaga celý náklad hudby vyrobené z cínu, mědi, stříbra, chromu a plechu. Ta do lidí bušila, až jí podlehli. Neutekli, nebylo kam utéct. Veliký vzduchem hnaný vlak padal svou podzemní šachtou.</p>

  <p class="calibre4">„<i class="calibre3">Kvítí polní.“</i></p>

  <p class="calibre4">„Pelhamova.“</p>

  <p class="calibre4">„Řekl jsem <i class="calibre3">kvítí</i>!“</p>

  <p class="calibre4">Lidé na něho vyjeveně pohlédli.</p>

  <p class="calibre4">„Zavolejte dozorce!“</p>

  <p class="calibre4">„Ten chlap se pomátl –“</p>

  <p class="calibre4">„Stanice Knollova vyhlídka!“</p>

  <p class="calibre4">Vlak zasyčel a zastavil.</p>

  <p class="calibre4">„Knollova vyhlídka!“ Výkřik.</p>

  <p class="calibre4">„Pelhamova.“ Šepot.</p>

  <p class="calibre4">Montagova ústa se sotva znatelně pohnula. „<i class="calibre3">Kvítí…</i>“</p>

  <p class="calibre4">Dveře vozu se hvízdavě rozlétly. Montag stál. Dveře vzdychly, začaly se zavírat. Teprve teď se Montag vrhl za ostatními pasažéry, v duchu řval a v poslední chvíli se prodral svírajícími se dveřmi. Eskalátorů si nevšímal, běžel nahoru po bílých dlaždicích chodbami, protože chtěl cítit, jak se mu hýbají nohy, pohupují ruce, plíce stahují a roztahují, jak mu hrdlem proudí čerstvý vzduch. Za ním se nesl hlas – „Pelhamova pasta, Pelhamova pasta, Pelhamova pasta“ – syčel vlak jako had. Pak zmizel ve své díře.</p>

  <p class="center">* * *</p>

  <p class="first">„Kdo je to?“</p>

  <p class="calibre4">„To jsem já, Montag.“</p>

  <p class="calibre4">„Co si přejete?“</p>

  <p class="calibre4">„Pusťte mě dovnitř.“</p>

  <p class="calibre4">„Já jsem nic neudělal!“</p>

  <p class="calibre4">„K sakru, jsem tu sám!“</p>

  <p class="calibre4">„Přísaháte?“</p>

  <p class="calibre4">„Přísahám!“</p>

  <p class="calibre4">Domovní dveře se pomalu otevřely. Faber vykoukl, na světle vypadal velmi starý, velmi křehký a velice postrašený. Vypadal, jako by už léta nebyl vytáhl paty z domu. On a bíle omítnuté stěny uvnitř byly skoro stejné. Běloba mu vězela v tkáni úst a tváří, vlasy měl bílé i oči ztratily barvu a v jejich neurčité modři prosvítala běloba. Potom se zrakem dotkl knihy, kterou měl Montag pod paží, a najednou nevypadal tak staře a tak příliš křehce. Strach ho pomalu opouštěl.</p>

  <p class="calibre4">„Promiňte. Člověk musí být opatrný.“</p>

  <p class="calibre4">Podíval se na knihu pod Montagovou paží a neovládl se. „Tak je to tedy pravda!“</p>

  <p class="calibre4">Montag vešel dovnitř. Dveře se zavřely.</p>

  <p class="calibre4">„Přijměte místo.“ Faber ustupoval pozpátku, jako by se bál, že kniha zmizí, když se na ni přestane dívat. Za ním byly otevřené dveře do ložnice a tam ležela na desce stolu rozházená hromada součástek a kovových nástrojů. Montag ji zahlédl jenom na okamžik. Jakmile si Faber všiml, že se Montagova pozornost upírá jinam, rychle se otočil, zavřel dveře do ložnice a chvějící se ruku nechal na klice. Pohled nejistě sklouzl zpátky na Montaga, který už seděl, s knihou na klíně. „Tu knihu – kde jste –?“</p>

  <p class="calibre4">„Ukradl jsem ji.“</p>

  <p class="calibre4">Faber poprvé zdvihl zrak a podíval se Montagovi zpříma do tváře. „Máte odvahu.“</p>

  <p class="calibre4">„Nemám,“ řekl Montag. „Umírá mi žena. Jedna moje přítelkyně už je mrtvá. Někoho, kdo mohl být mým přítelem, upálili ani ne před čtyřiadvaceti hodinami. Vy jste jediný člověk, o kterém vím, že by mi mohl pomoci. Abych prohlédl. Abych viděl…“</p>

  <p class="calibre4">Faberovy ruce na kolenou sebou poškubávaly. „Dovolíte?“</p>

  <p class="calibre4">„Promiňte.“ Montag mu podal knihu.</p>

  <p class="calibre4">„Je to už tak dávno! Nejsem zbožný, ale je to už tak dávno.“ Faber obracel stránky a tu a tam přestal, aby si něco přečetl. „Je to přesně tak dobré, jak se pamatuji. Bože, jak to teď v těch našich telesalonech předělali. Kristus dnes patří k rodince. Často mě napadá, jestli by Bůh poznal svého vlastního Syna, když jsme ho tak vyšňořili – anebo jsme ho zhyzdili? Pokud zrovna nedělá zastřené narážky na všelijaké zboží, které si každý věřící nezbytně musí koupit, je z něho marcipánový panáček, sladký jako sacharin.“ Faber čichl ke knize. „Víte, že knihy voní jako muškátový oříšek nebo nějaké cizokrajné koření? Když jsem byl malý kluk, moc rád jsem k nim čichal. Bože, bylo tu kdysi tolik skvělých knih, než jsme je opustili.“</p>

  <p class="calibre4">Faber obracel stránky. „Pane Montagu, máte před sebou zbabělce. Už dávno jsem viděl, kam to spěje. A nic jsem neřekl. Jsem jedno z těch neviňátek, která mohla promluvit a burcovat, dokud ještě nikdo nepopřával sluch ,viníkům‘, ale já nepromluvil, a tak jsem se stal viníkem sám. A když nakonec zavedli pálení knih a použili k tomu požárníky, párkrát jsem zareptal a pak jsem to vzdal, protože tehdy už nebyl nikdo, kdo by reptal nebo křičel se mnou. Teď už je příliš pozdě.“ Faber zavřel bibli. „A tak – co kdybyste mi pověděl, proč jste sem přišel?“</p>

  <p class="calibre4">„Nikdo mě už neposlouchá,“ začal Montag. „Nemůžu mluvit s telestěnami, protože telestěny řvou na mě. Nemůžu mluvit se ženou, ta poslouchá telestěny. Chci jen, aby někdo slyšel, co mám na srdci. A jestli budu moct mluvit dost dlouho, snad to dá nějaký smysl. A chci, abyste mě naučil rozumět tomu, co čtu.“</p>

  <p class="calibre4">Faber si zkoumavě prohlížel Montagův hubený obličej s popelavě modrými tvářemi. „Co vámi tak otřáslo? Co vám vyrazilo pochodeň z ruky?“</p>

  <p class="calibre4">„Já nevím. Máme všechno, co potřebujeme ke štěstí, ale šťastní nejsme. Něco nám chybí. Pátral jsem po tom. Jediná věc, o které jsem věděl, že schází určitě, byly knihy, které jsem deset nebo dvanáct let pálil. Tak mě napadlo, že by nám knihy mohly pomoct.“</p>

  <p class="calibre4">„Jste nevyléčitelný romantik,“ řekl Faber. „Bylo by to k smíchu, kdyby to nebylo tak vážné. Vy nepotřebujete knihy, vy potřebujete něco z toho, co kdysi v knihách bývalo. Přesně totéž by dnes mohlo být v televizních rodinkách. Tytéž nevyčerpatelné detaily a postřehy by se mohly vysílat rádiem a televizí, jenže se nevysílají. Ne, ne, to nejsou knihy, co hledáte, vůbec ne! Sáhněte po tom všude, kde to objevíte, ve starých gramofonových deskách, ve starých filmech, u starých přátel. Hledejte to v přírodě a hledejte to sám v sobě. Knihy byly jenom jedním z rezervoárů, kam jsme ukládali všemožné věci, když jsme se báli, abychom je nezapomněli. Není v nich vůbec žádné kouzlo. Kouzlo je pouze v tom, co knihy říkají, v tom, jak sestehovaly útržky světa dohromady a udělaly nám z nich jediné roucho. Vy jste tohle samozřejmě nemohl vědět a samozřejmě ještě pořád nemůžete rozumět, co tím míním, když takové věci říkám. Ale vy intuitivně uvažujete správně a o to jde. Nám scházejí tři věci.</p>

  <p class="calibre4">První: Víte, proč jsou knihy, jako je tato, tak důležité? Protože mají hodnotu. A co znamená slovo hodnota? Pro mě znamená tkáň. Tahle kniha má póry. Má výrazné rysy. Na tuhle knihu se můžeme podívat pod mikroskopem. Pod sklíčkem v ní uvidíte život, který se tam valí nekonečným proudem. Čím víc pórů, čím víc pravdivě zachycených podrobností života dokážete dostat na jeden čtvereční centimetr papíru, tím jste blíž skutečnosti. Ať je to jak chce, tohle je moje definice. Uvádět podrobnosti. Stále nové podrobnosti. Dobří spisovatelé se života dotýkají často. Prostřední po něm jen rychle přejedou rukou. Špatní ho znásilní a dál se o něj nestarají.</p>

  <p class="calibre4">Už víte, proč jsou knihy v takové nenávisti a proč se jich lidé bojí? Ukazují póry na tváři života. Pohodlní lidé chtějí vidět pouze voskové, náměsíčné obličeje bez pórů, bez chloupků, bez výrazu. Žijeme v době, kdy se květiny snaží žít z květin, místo aby rostly z poctivého deště a z černé země. I ohňostroje s celou svou nádherou mají původ v chemii země! A my se přesto bláhově domníváme, že můžeme růst, když se budeme živit květinami a ohňostroji a neuzavřeme ten koloběh návratem ke skutečnosti. Znáte pověst o Herkulovi a obrovitém zápasníku Antaeovi, který měl neuvěřitelnou sílu, dokud stál pevně na zemi? Ale když ho Herkules zvedl do vzduchu, takže ztratil půdu pod nohama, zabil ho bez námahy. Jestli se z téhle pověsti nemůžeme my dnes, v tomto městě, v této době něčemu přiučit, pak jsem úplný blázen. Tak, to je tedy první věc, kterou, jak jsem řekl, potřebujeme. Hodnotu, tkáň toho, o čem nám kniha vypráví.“</p>

  <p class="calibre4">„A co je druhá?“</p>

  <p class="calibre4">„Volný čas.“</p>

  <p class="calibre4">„Ale vždyť my máme spoustu volna.“</p>

  <p class="calibre4">„Ano, volno máme. Ale máme čas přemýšlet? Pokud se zrovna neženete rychlostí sto šedesáti kilometrů za hodinu – a při takové honičce nemůžete myslet na nic než na nebezpečí –, potom hrajete nějakou hru nebo sedíte někde v pokoji, kde se nedá debatovat se čtyřstěnovým televizorem. Proč? Televizor je skutečnost. Je na dosah ruky, má dimenze. Řekne vám, co si máte myslet, a natluče vám to do hlavy. Určitě má pravdu. Vypadá tak věrohodně. Žene vás tak rychle ke svým vlastním závěrům, že vaše mysl nemá čas, aby protestovala: ‚Vždyť je to nesmysl!‘“</p>

  <p class="calibre4">„Jenomže rodinka je skutečná.“</p>

  <p class="calibre4">„Prosím?“</p>

  <p class="calibre4">„Má žena tvrdí, že knihy nejsou takové.“</p>

  <p class="calibre4">„Díkybohu že nejsou. Můžete je zavřít, říct jim: ‚Počkej chvilku.‘ Máte nad nimi moc jako Pánbůh. Ale kdo kdy dokázal vyrvat se z drápů, které člověka sevřou, když jednou zapustí kořeny v televizním pokoji? Ten z něho udělá, co bude chtít. Je to okolí stejně skutečné jako svět. <i class="calibre3">Stane</i> se pravdivým a <i class="calibre3">je</i> pravdivé. Knihy můžete umlčet rozumným argumentem. Ale přes všechny své vědomosti a skepticismus jsem nebyl nikdy schopen diskutovat se stočlenným symfonickým orchestrem, který hýří barvami, je trojrozměrný a je neoddělitelnou součástí těch neuvěřitelných stěn. Jak vidíte, můj pokoj má pouhé čtyři omítnuté stěny. A podívejte se.“ Ukázal Montagovi dvě malé gumové zátky. „To je do uší, když jedu vlakem tryskové podzemní dráhy.“</p>

  <p class="calibre4">„Pelhamova pasta; <i class="calibre3">nepracujeť aniž přede</i>,“ řekl Montag se zavřenýma očima. „Kudy dál? Jak se z toho dostat? Pomohly by nám knihy?“</p>

  <p class="calibre4">„Jen tehdy, kdybychom mohli mít třetí nezbytnou věc. První je, jak jsem řekl, hodnota toho, co se v knize podává. Druhá – volný čas, aby to člověk mohl strávit. A třetí – právo podniknout příslušné kroky na základě toho, co vyjde najevo ze vzájemného působení prvních dvou. A já velmi pochybuji, že by vetchý stařec a zatrpklý požárník mohli v této sféře takhle pozdě ještě něco zmoci…“</p>

  <p class="calibre4">„Můžu opatřit knihy.“</p>

  <p class="calibre4">„Vystavujete se nebezpečí.“</p>

  <p class="calibre4">„To je výhoda, kterou má člověk, když umírá. Když nemáte co ztratit, riskujete podle libosti.“</p>

  <p class="calibre4">„Vidíte, teď jste řekl něco zajímavého, aniž jste to četl,“ zasmál se Faber.</p>

  <p class="calibre4">„Takovéhle věci jsou v knihách? Vždyť to mi jen tak přinesla slina na jazyk!“</p>

  <p class="calibre4">„Tím líp. Nevymyslel jste si to ani pro mě, ani pro někoho jiného, dokonce ani pro sebe ne.“</p>

  <p class="calibre4">Montag se naklonil k Faberovi. „Dnes odpoledne mě napadlo, že kdyby se ukázalo, že nám knihy za to stojí, mohli bychom sehnat tiskařský lis a vytisknout několik exemplářů –“</p>

  <p class="calibre4">„My?“</p>

  <p class="calibre4">„Vy a já.“</p>

  <p class="calibre4">„Ne, to ne!“ Faber se vztyčil.</p>

  <p class="calibre4">„Ale dovolte mi, abych vám vysvětlil svůj plán –“</p>

  <p class="calibre4">„Jestli trváte na tom, že mi ho řeknete, budu vás muset požádat, abyste odešel.“</p>

  <p class="calibre4">„Ale copak vás to nezajímá?“</p>

  <p class="calibre4">„Nezajímá, když začínáte s řečmi, které by mě mohly za moji námahu přivést na hranici. Mohl bych vás snad poslouchat jedině v tom případě, kdyby bylo možné spálit samu požárnickou organizaci. Ovšem pokud mi navrhnete, abychom vytiskli pár knih a zařídili to tak, že je někdo po celé zemi poschovává v domech, kde bydlí požárníci, takže se mezi ty žháře zasejí semínka podezření, pak řeknu: ‚Bravo!‘“</p>

  <p class="calibre4">„Podstrčit knihy, vyhlásit poplach a pozorovat, jak domy požárníků hoří, tak to myslíte?“</p>

  <p class="calibre4">Faber povytáhl obočí a pohlédl na Montaga, jako by spatřil někoho úplně jiného.</p>

  <p class="calibre4">„Já jsem jen žertoval.“</p>

  <p class="calibre4">„Kdybyste myslel, že by se měl provést tenhle plán, musel byste mi zaručit, že to pomůže.“</p>

  <p class="calibre4">„Něco takového zaručit nelze! Koneckonců když jsme měli všechny knihy, které jsme potřebovali, přesto jsme pořád naléhali, aby byla objevena nejvyšší skála, odkud bychom se mohli vrhnout do propasti. My teď potřebujeme chvíli oddechu. Potřebujeme vědomosti. A za tisíc let si možná na skákání vybereme nižší skály. Knihy nám mají připomínat, jací jsme oslové a blázni. Jsou jako Caesarova pretoriánská stráž, která mu našeptává, když se dole širokou ulicí valí triumfální průvod: ‚Pomni, Caesare, že jsi smrtelný.‘ Většina z nás nemůže pobíhat od jednoho k druhému, hovořit s kdekým, poznat všechna města na světě. Na to nemáme čas, ani peníze, ani dost přátel. Věci, které hledáte, Montagu, na světě jsou, ale jediný prostředek, který s devadesáti devíti procenty těch věcí seznámí průměrného človíčka, jsou knihy. Nechtějte záruky. A nemyslete si, že vás zachrání nějaká věc, osoba, stroj nebo knihovna. Přičiňte se taky trochu sám při tom zachraňování, a jestli se utopíte, umírejte alespoň s vědomím, že jste mířil ke břehu.“</p>

  <p class="calibre4">Faber vstal a začal přecházet po pokoji.</p>

  <p class="calibre4">„Tak co?“ zeptal se Montag.</p>

  <p class="calibre4">„Myslíte to úplně vážně?“</p>

  <p class="calibre4">„Ano.“</p>

  <p class="calibre4">„Je to záludný plán, i když bych to neměl říkat.“ Faber se nervózně podíval na dveře ložnice. „Vidět, jak všude po celé zemi pálí domy požárníků, jak je ničí jako pelechy zrady. Salamandr požírá svůj vlastní ohon. Ach, Bože!“</p>

  <p class="calibre4">„Mám seznam všech domů, kde bydlí požárníci. Když zorganizujeme nějakou podzemní síť –“</p>

  <p class="calibre4">„Lidem nemůžeme důvěřovat, to je slabá stránka věci. Vy a já, ale kdo další bude zakládat požáry?“</p>

  <p class="calibre4">„Copak neexistují profesoři, jako jste vy, bývalí spisovatelé, historici, lingvisti…“</p>

  <p class="calibre4">„Jsou po smrti nebo jsou z nich sešlí starci.“</p>

  <p class="calibre4">„Čím starší, tím lepší, nikdo jim nebude věnovat pozornost. Vy jich znáte spoustu, přiznejte se!“</p>

  <p class="calibre4">„Ach, jenom herců, kteří už léta nehráli Pirandella, ani Shawa, ani Shakespeara, protože jejich hry příliš dobře vědí, jak to chodí na světě, jenom těch je pěkná řádka. Mohli bychom využít jejich hněvu. A mohli bychom také použít spravedlivého rozhořčení těch historiků, kteří už čtyřicet let nenapsali ani řádku. Po pravdě řečeno, mohli bychom uspořádat kurzy myšlení a čtení knih.“</p>

  <p class="calibre4">„Ano!“</p>

  <p class="calibre4">„Ale to by pouze otupilo hrany. Celá kultura je skrz naskrz prohnilá. Kostra potřebuje roztavit a znovu vymodelovat. Dobrý Bože, je to mnohem složitější než jenom zvednout knihu, kterou jste před půl stoletím odložil. Uvědomte si, že požárníků je zapotřebí jen málokdy. Veřejnost sama přestala číst, sama od sebe. Vy, požárníci, čas od času zorganizujete cirkusové představení, při kterém se zapalují budovy, a davy se shromáždí, aby se na ten pěkný oheň podívali, ale to je jenom malá pouliční komedie a není nijak zvlášť nutná k tomu, aby udržela věci ve vyjetých kolejích. Těch, kdo se chtějí bouřit, je už velmi málo. A z té hrstky jich většinu, jako třeba mě, snadno zastrašíte. Vy umíte tančit rychleji než Bílý šašek, křičet hlasitěji nežli pan Hokuspokus a televizní rodinky? Jestli to umíte, máte to dobré, Montagu. Ale ať je to jak chce, stejně jste blázen. Lidé se přece dobře baví.“</p>

  <p class="calibre4">„Páchají sebevraždy! Vraždí!“</p>

  <p class="calibre4">Po celou dobu, co mluvili, táhla po obloze směrem na východ flotila bombardérů, ale teprve teď oba muži zmlkli a naslouchali. Cítili, jak jim nitrem prochvívá mohutné dunění turbín.</p>

  <p class="calibre4">„Mějte strpení, Montagu. Však ona válka vypne rodinky. Naše civilizace rozbíjí sama sebe napadrť. Nepřibližujte se k odstředivce.“</p>

  <p class="calibre4">„Někdo musí být připravený, až to vybouchne.“</p>

  <p class="calibre4">„Cože? Lidé, kteří citují Miltona? Kteří říkají: Já si pamatuji Sofokla? Kteří budou připomínat těm, co to přežijí, že člověk má také dobré stránky? Vždyť ti jen posbírají kameny, aby jimi mohli po sobě házet. Jděte domů, Montagu. Jděte si lehnout. Nač byste marnil poslední hodiny, které vám zbývají, běháním po kleci a popíráním, že jste veverka?“</p>

  <p class="calibre4">„Tak vám už na ničem nezáleží?“</p>

  <p class="calibre4">„Záleží mi na tom tolik, až je mi z toho zle.“</p>

  <p class="calibre4">„A nepomůžete mi?“</p>

  <p class="calibre4">„Sbohem, sbohem.“</p>

  <p class="calibre4">Montagovy ruce uchopily bibli. Viděl, co jeho ruce učinily, a vypadal překvapeně.</p>

  <p class="calibre4">„Chtěl byste, aby vám tohle patřilo?“</p>

  <p class="calibre4">Faber řekl: „Dal bych si za to useknout pravou ruku.“</p>

  <p class="calibre4">Montag stál a čekal, co se stane. Jeho ruce začaly samy od sebe – jako dva muži, kteří společně pracují – vytrhávat z knihy stránky. Vytrhly titulní list, potom první a potom druhou stránku.</p>

  <p class="calibre4">„Vy blázne! Co to děláte!“ Faber vyskočil, jako by ho někdo udeřil. Vrhl se na Montaga. Montag ho odstrčil a nechal ruce, aby pokračovaly. Na podlahu dopadlo ještě šest stránek. Sebral je a zmačkal papír Faberovi před očima.</p>

  <p class="calibre4">„Nedělejte to, proboha, nedělejte to!“ volal stařec.</p>

  <p class="calibre4">„Kdo mi v tom zabrání? Já jsem požárník. Můžu vás upálit!“</p>

  <p class="calibre4">Stařec stál a upíral na něho pohled. „To byste neudělal.“</p>

  <p class="calibre4">„Mohl bych to udělat!“</p>

  <p class="calibre4">„Ta kniha – už ji netrhejte.“ Faber klesl na židli, obličej mu zbělel a rty se mu třásly. „Přece nechcete, abych se cítil ještě slabší. Co vlastně chcete?“</p>

  <p class="calibre4">„Potřebuju, abyste mě učil.“</p>

  <p class="calibre4">„Dobře, dobře.“</p>

  <p class="calibre4">Montag položil knihu na stůl. Začal narovnávat a uhlazovat zmačkaný papír a stařec ho přitom zemdleně pozoroval.</p>

  <p class="calibre4">Faber zatřásl hlavou, jako by se probouzel.</p>

  <p class="calibre4">„Montagu, máte nějaké peníze?“</p>

  <p class="calibre4">„Něco mám. Asi tak čtyři sta nebo pět set dolarů. Proč?“</p>

  <p class="calibre4">„Přineste je. Znám člověka, který před půl stoletím tiskl náš fakultní časopis. Bylo to v roce, kdy jsem na začátku nového semestru přišel do posluchárny a našel tam jenom jediného studenta, který si zapsal přednášku Drama od Aischyla po O‘Neilla. Vidíte? Všechno se to tenkrát podobalo krásné soše z ledu, která taje na slunci. Pamatuji se, že noviny umíraly jako obrovští noční motýli. Nikdo nechtěl, aby zase začaly vycházet. Nikdo je nepostrádal. A potom, když vláda zjistila, že je pro ni výhodné, jestliže lidé čtou jenom o vášnivých rtech a ranách na žaludek, završila situaci s vaší pomocí, vy polykači ohně! – Je tu, Montagu, ten nezaměstnaný sazeč. Mohli bychom vytisknout pár knih a počkat, až válka změní status quo a dá nám příležitost, kterou potřebujeme. Stačí pár bomb a rodinky na stěnách domů zmlknou jako ryba. V tom tichu by snad bylo slyšet náš jevištní šepot.“</p>

  <p class="calibre4">Oba stáli nad knihou na stole a hleděli na ni.</p>

  <p class="calibre4">„Snažil jsem se něco si z toho zapamatovat,“ řekl Montag. „Ale je to hrůza, za chvilku se mi všechno vykouří z hlavy. Bože, jak já bych chtěl říct kapitánovi něco od plic! Ten četl dost, takže umí na všechno odpovědět, nebo se aspoň zdá, že umí. Má hlas jako med. Bojím se, že mě umluví a že zas budu takový, jako jsem byl. Není to ještě ani týden, co jsem pumpoval petrolej do hadice a myslel jsem si: ‚Bože, to je psina!‘“</p>

  <p class="calibre4">Stařec přikývl. „Kdo nestaví, musí pálit. To je pravda stará jako svět a jako zločinnost mladistvých.“</p>

  <p class="calibre4">„Tak takový já jsem.“</p>

  <p class="calibre4">„Něco z toho je v každém z nás.“</p>

  <p class="calibre4">Montag vykročil k domovním dveřím. „Můžete mi nějak pomoct už dnes, až budu mluvit s kapitánem? Potřebuju deštník, abych zůstal suchý. Mám takový pitomý strach, že utonu, jestli mě zase dostane.“</p>

  <p class="calibre4">Stařec neřekl nic, ale znovu se nervózně podíval k ložnici. Montag zachytil jeho pohled. „Tak co?“</p>

  <p class="calibre4">Stařec zhluboka nabral dech, zadržel ho a vypustil. Znovu nabral dech, zavřel oči, sevřel rty a konečně vydechl: „Montagu…“</p>

  <p class="calibre4">Pak se konečně otočil a řekl: „Pojďte se mnou. Byl bych vás teď nechal beze všeho odejít. Jsem zbabělý vrták.“</p>

  <p class="calibre4">Otevřel dveře do ložnice a provedl tudy Montaga do malé komory, kde stál stůl a na něm ve směsici mikroskopických kovových vlásků, drobných spirálek, cívek a sklíček leželo několik kovových nástrojů.</p>

  <p class="calibre4">„Co to je?“ zeptal se Montag.</p>

  <p class="calibre4">„Doklady mé strašlivé zbabělosti. Mnoho let žiju sám a promítám si na stěny obrazy vlastní fantazie. Mým koníčkem je hrát si s elektronikou a bezdrátovým přenosem. Z nepřekonatelné zbabělosti, doplňované revolučním duchem, který žije v jejím stínu, musel jsem sestrojit tohle.“</p>

  <p class="calibre4">Zdvihl ze stolu malý zelený kovový předmět, ne větší než náboj z malorážky.</p>

  <p class="calibre4">„To všechno jsem si koupil – za co? Hrál jsem samozřejmě na burze, to je na světě poslední útočiště pro nebezpečného intelektuála vyhozeného ze zaměstnání. A tak jsem hrál na burze, tohle všechno jsem sestrojil a čekám. Třesu se a čekám už půl lidského věku na někoho, kdo by se mnou promluvil. Sám jsem se neodvážil promluvit na nikoho. Když jsme tehdy spolu seděli v parku, napadlo mě, že jednou asi přijdete, ať už s ohněm nebo s pomocnou rukou, to bylo těžké odhadnout. Tuhle věcičku mám hotovou už celé měsíce a teď jsem vás skoro nechal odejít! Takový mám strach.“</p>

  <p class="calibre4">„Vypadá to jako mušličkové rádio.“</p>

  <p class="calibre4">„Ale je to něco lepšího. Naslouchá to! Když si to vložíte do ucha, Montagu, mohu pohodlně sedět doma, nahřívat si svoje ustrašené kosti, přitom slyšet a analyzovat požárnický svět a bez rizika objevovat jeho slabiny. Jsem za větrem jako včelí královna v úlu. Vy budete trubec, putující ucho. Mohl bych případně s různými lidmi poslat své uši do všech městských čtvrtí, naslouchat a hodnotit. A když trubci zemřou, já zůstanu dál doma v bezpečí a mohu hýčkat svůj strach s maximem pohodlí a minimem rizika. Vidíte, jak opatrnicky já hraju, jak jsem opovrženíhodný?“</p>

  <p class="calibre4">Montag si strčil zelený náboj do ucha. Stařec vložil podobný předmět do svého ucha a pohnul rty.</p>

  <p class="calibre4">„Montagu!“</p>

  <p class="calibre4">Hlas zazněl Montagovi v hlavě.</p>

  <p class="calibre4">„Slyším vás!“</p>

  <p class="calibre4">Stařec se zasmál. „Vás je taky pěkně slyšet.“ Faber zašeptal, ale hlas v Montagově hlavě byl jasný. „Až bude čas, jděte na požárnickou stanici. Budu s vámi. Budeme kapitána Beattyho poslouchat společně. Možná že je jedním z nás. Bůhví. Vyšlu vám, co máte říkat. Zahrajeme mu pěknou komedii. Nenávidíte mě pro tuhle moji elektronickou zbabělost? Já vás posílám ven do noci, sám zůstanu za frontou a moje zatracené uši budou poslouchat, jak dáváte hlavu na špalek.“</p>

  <p class="calibre4">„Každý dělá, co umí,“ řekl Montag. Vložil starci do rukou bibli. „Tumáte. Pokusím se vrátit místo toho něco jiného. Zítra –“</p>

  <p class="calibre4">„Ano, zajdu za tím nezaměstnaným sazečem. To udělat mohu.“</p>

  <p class="calibre4">„Dobrou noc, pane profesore.“</p>

  <p class="calibre4">„Žádnou dobrou noc. Celý zbytek noci zůstanu s vámi, abych vás jako pohotový komár pošimral v uchu, až mě budete potřebovat. Tak vlastně máte pravdu: dobrou noc a hodně štěstí.“</p>

  <p class="calibre4">Dveře se otevřely a zavřely. Montag se znovu octl v tmavé ulici a hleděl na svět.</p>

  <p class="center">* * *</p>

  <p class="first">Té noci se dalo vycítit, že se na obloze chystá válka. Jak mraky táhly pryč a jak se vracely, a podle hvězd, jichž miliony pluly mezi mračny podobné diskům nepřátel, měl člověk pocit, že obloha se zřítí na město, promění je v křídový prach a měsíc vyjde jako rudý plamen. Takový pocit měl člověk té noci.</p>

  <p class="calibre4">Montag kráčel s penězi v kapse od podzemní dráhy (zastavil se v bance, která byla otevřená denně po celou noc a v níž pracovali roboti-pokladní) a při chůzi poslouchal v jednom uchu mušličkové rádio… „Povolali jsme do zbraně milion mužů. Bude-li válka, bleskové vítězství je naše…“ Přes hlas se spěšně přelila hudba a hlas zmizel.</p>

  <p class="calibre4">„Povolali do zbraně deset milionů mužů,“ zašeptal Faberův hlas v druhém uchu, „ale říkali milion. Lépe to zní.“</p>

  <p class="calibre4">„Fabere?“</p>

  <p class="calibre4">„Ano?“</p>

  <p class="calibre4">„Já nemyslím. Dělám prostě jako vždycky, co se mi řekne. Řekl jste: Vyzvedněte peníze, a já je vyzvedl. Ve skutečnosti jsem na to sám nepřišel. Kdy začnu dělat věci sám od sebe?“</p>

  <p class="calibre4">„Už jste začal – tím, co jste právě řekl. Budete mi muset věřit.“</p>

  <p class="calibre4">„Těm druhým jsem taky věřil!“</p>

  <p class="calibre4">„Ano, ale dávejte pozor, kam jdeme my. Nějaký čas budete muset jít poslepu. Tady je moje ruka, můžete se jí přidržet.“</p>

  <p class="calibre4">„Nechci přeběhnout na druhou stranu a zase dělat, jen co se mi řekne. Jestli nic jiného nedovedu, není žádný důvod, abych přebíhal.“</p>

  <p class="calibre4">„Už teď jste moudrý.“</p>

  <p class="calibre4">Montag cítil, jak ho nohy nesou po chodníku k domovu. „Mluvte pořád dál.“</p>

  <p class="calibre4">„Chtěl byste, abych vám něco přečetl? Budu vám číst, abyste si to zapamatoval. Spím jenom pět hodin denně. Nemám co dělat. Jestli si tedy přejete, budu vás v noci uspávat čtením. Říká se, že si člověk věci zapamatuje i ve spánku, jestliže mu je někdo šeptá do ucha.“</p>

  <p class="calibre4">„Ano.“</p>

  <p class="calibre4">„Tak začneme.“ Z hloubi noci přes celé město sotva postřehnutelné zašelestění otáčené stránky. „Kniha Jobova.“</p>

  <p class="calibre4">Po obloze stoupal měsíc, Montag šel a jeho rty se docela nepatrně pohybovaly.</p>

  <p class="center">* * *</p>

  <p class="first">V devět hodin večer seděl právě u lehké večeře, když v hale vykřikl anunciátor a Mildred vyběhla z pokoje jako domorodec, který prchá před výbuchem Vesuvu. Domovními dveřmi vešla paní Phelpsová a paní Bowlesová se skleničkou martini v ruce a obě zmizely v jícnu sopky. Montag přestal jíst. Ty ženy se podobaly obludnému křišťálovému lustru, jenž vyzvání tisícem zvonečků. Viděl, jak se jejich křečovité úsměvy propalují stěnami domu, a teď ječely jedna na druhou, aby překřičely všechen ostatní rámus.</p>

  <p class="calibre4">Montag se ještě s plnými ústy náhle octl ve dveřích salonu.</p>

  <p class="calibre4">„Že vypadáme všechny nádherně?“</p>

  <p class="calibre4">„Nádherně!“</p>

  <p class="calibre4">„Vypadáš skvěle, Millie!“</p>

  <p class="calibre4">„Skvěle!“</p>

  <p class="calibre4">„Všechny vypadáme báječně!“</p>

  <p class="calibre4">„Báječně!“</p>

  <p class="calibre4">Montag stál a hleděl na ně.</p>

  <p class="calibre4">„Jen klid,“ zašeptal Faber.</p>

  <p class="calibre4">„Neměl bych být tady,“ zašeptal Montag víceméně sám pro sebe. „Měl bych být s penězi na cestě k vám.“</p>

  <p class="calibre4">„Na to je dost času zítra. Buďte opatrný!“</p>

  <p class="calibre4">„No podívejte, není tahle scéna úžasná?“ zvolala Mildred.</p>

  <p class="calibre4">„Úžasná!“</p>

  <p class="calibre4">Z jedné stěny se usmívala jakási žena a současně pila pomerančovou šťávu. Jak může dělat ty dvě věci najednou, zmateně uvažoval Montag. Na druhé stěně odhalovaly Roentgenovy paprsky zužující se cestu, jíž osvěžující nápoj spěl do ženina rozjásaného žaludku. Zničehonic se pokoj na raketě vznesl do mračen, pak se střemhlav ponořil do žlutozeleného moře, kde modré ryby požíraly ryby červené a žluté. O minutu později si tři Bílí šašci ze seriálu navzájem usekávali údy za doprovodu mohutného poryvu smíchu. Další dvě minuty a pokoj byl vystřelen ven za město do autodromu, kde šíleně kroužily tryskové vozy, srážely se, couvaly a znovu do sebe narážely. Montag viděl, že do vzduchu vylétlo několik těl.</p>

  <p class="calibre4">„Millie, vidělas to?“</p>

  <p class="calibre4">„Viděla, viděla!“</p>

  <p class="calibre4">Montag sáhl za telestěnu a vyškubl hlavní vypínač. Obrazy vytekly někam pryč, jako kdyby někdo vypustil vodu z gigantického akvária plného hysterických ryb.</p>

  <p class="calibre4">Tři ženy se pomalu otočily a pohlédly na Montaga s neskrývaným pobouřením, které se záhy změnilo v nevoli.</p>

  <p class="calibre4">„Kdy myslíte, že začne válka?“ řekl. „Koukám, že vaši manželé tu dnes nejsou.“</p>

  <p class="calibre4">„Ach, ti jsou hned na vojně a hned zas doma,“ řekla paní Phelpsová. „Ententýky, dva špalíky, čert vyletěl z elektriky – včera to padlo na Peta. Vrátí se příští týden. Říkali to vojáci. Blesková válka. Prý jen osmačtyřicet hodin a všichni jsou zas doma. To říkali vojáci. Blesková válka. Pete narukoval včera a řekli, že se vrátí příští týden. Blesková…“</p>

  <p class="calibre4">Tři ženy neklidně posedávaly a nervózně hleděly na prázdné stěny, šedivé jako bláto.</p>

  <p class="calibre4">„Já nemám strach,“ řekla paní Phelpsová. „Všechen strach jsem přenechala Petovi.“ Zahihňala se. „Přenechávám všechen strach drahouškovi Petovi. Já se bát nebudu. Já ne.“</p>

  <p class="calibre4">„Říká se, že tam vždycky padne manžel někomu jinému.“</p>

  <p class="calibre4">„Taky jsem to slyšela. Nevím o žádném nebožtíkovi, kterého by zabili ve válce. Znala jsem lidi, kteří se zabili všelijak, třeba skočili z okna, jako to udělal minulý týden Gloriin manžel, to ano. Ale že by někdo padl ve válce? To ne.“</p>

  <p class="calibre4">„Kdepak ve válce,“ řekla paní Phelpsová. „Ale ať to dopadne, jak chce, my s Petem jsme si vždycky říkali: Žádné slzy, nic takového. Tohle je moje třetí manželství a Petovo taky a oba jsme nezávislí. Vždycky jsme si říkali: Buďme jeden na druhém nezávislí. Pete říkal: Jestli mě náhodou někdo odkrouhne, nic si z toho nedělej a nebreč, radši se znova vdej a na mě nemysli.“</p>

  <p class="calibre4">„To mi něco připomíná,“ řekla Mildred. „Viděly jste včera večer na stěně tu Pětiminutovou romanci s Clarou Dovovou? Tak ta zrovna byla o ženě, která –“</p>

  <p class="calibre4">Montag neříkal nic, jen stál a díval se na obličeje žen, jako se kdysi díval na obličeje světců v neznámém kostele, do něhož jednou ještě jako chlapec vešel. Tváře těch glazovaných figur mu nic neříkaly, ačkoli na ně mluvil, zůstal v kostele dlouho, pokoušel se vyznávat to náboženství, pokoušel se mu porozumět, pokoušel se nadýchnout do plic a tím i vstřebat do krve co nejvíc čerstvého kadidla a zvláštního prachu té svatyně, aby v něm ti mnohobarevní muži a ženy s porcelánovýma očima a se rty jako krvavé rubíny vzbudili dojetí a zájem. Ale nevzbudili v něm nic, vůbec nic. Bloumal tam jen jako v nějakém obchodním domě, kde neznají jeho peníze, a proto je tu nemůže použít, a jeho city zůstaly chladné, přestože se dotýkal dřeva, sádry a hlíny. A právě takové to bylo teď, tady, v jeho vlastním pokoji, kde se ty ženy pod jeho upřeným pohledem kroutily v křeslech, zapalovaly si cigarety, vyfukovaly kouř, načechrávaly si ohnivě obarvené účesy a prohlížely si své zářivé nehty, které jako by byly chytily plamenem od jeho pohledu. Do tváří se jim vkrádal děs z nastalého ticha. Když Montag hlasitě polkl poslední sousto večeře, vyklonily se z křesel. Naslouchaly jeho horečnému oddychování. Tři prázdné stěny pokoje se teď podobaly bledým čelům obrů spících spánkem beze snů. Montag měl pocit, že kdyby se člověk dotkl těchhle tří vytřeštěných čel, ucítil by na konečcích prstů droboučké kapky slaného potu. Krůpěje potu houstly s tichem a se sotva slyšitelnými záchvěvy, jež se tetelily v prostoru kolem žen, prochvívaly jejich těly a jejich nitrem. Ženy hořely napětím. Každým okamžikem mohly dlouze prskavě zasyčet a vybuchnout.</p>

  <p class="calibre4">Montag pohnul rty.</p>

  <p class="calibre4">„Pojďte o něčem mluvit.“</p>

  <p class="calibre4">Ženy sebou trhly a vytřeštily na něho oči.</p>

  <p class="calibre4">„Jak se daří dětem, paní Phelpsová?“ zeptal se.</p>

  <p class="calibre4">„Vždyť víte, že žádné nemám! Bůh sám ví, že nikdo, komu zbylo jen trochu zdravého rozumu, děti nemá,“ řekla paní Phelpsová a sama nevěděla, proč má na tohohle člověka vztek.</p>

  <p class="calibre4">„To bych neřekla,“ pravila paní Bowlesová. „Já mám děti dvě a obě císařským řezem. Nemá smysl prodělat kvůli dítěti celé to mučení. Jenže svět se musí obnovovat, lidstvo nesmí vyhynout. A navíc, děti vám jsou někdy hrozně podobné, a to je roztomilé. Dva císařské řezy a bylo po parádě! Můj lékař mi sice tenkrát říkal, že císařské řezy nejsou nutné. Máte na porody pánev jako dělanou, všechno je normální, tvrdil mi, ale já jsem na nich trvala.“</p>

  <p class="calibre4">„S císařským řezem nebo bez něho, děti člověka ničí. Jak vás to jen mohlo napadnout!“ divila se paní Phelpsová.</p>

  <p class="calibre4">„Na devět dní z deseti strčím děti do školy. Jsou doma tři dny za měsíc a to je docela snáším, to není tak strašné. Posadí se do televizního pokoje a otočí se vypínačem. Je to, jako když člověk pere: prádlo se nacpe do pračky a přibouchne se víko.“ Paní Bowlesová se zahihňala. „Děti mě se stejnou chutí kopnou, jako mi dají pusu. Já jim, bohudíky, to kopnutí umím oplatit!“</p>

  <p class="calibre4">Ženy se rozřehtaly na celé kolo.</p>

  <p class="calibre4">Mildred chvíli zůstala sedět, a když viděla, že Montag pořád stojí ve dveřích, zatleskala. „Pojďte mluvit o politice, abychom udělaly Guyovi radost!“</p>

  <p class="calibre4">„To by šlo,“ souhlasila paní Bowlesová. „Při posledních volbách jsem hlasovala jako všichni ostatní a ve volební kampani jsem se strašně angažovala pro prezidenta Nobla. Já si myslím, že to je jeden z nejhezčích mužů, co se kdy stali prezidentem.“</p>

  <p class="calibre4">„Zato ten chlap, co ho kandidovali proti němu!“</p>

  <p class="calibre4">„Ten za moc nestál, že? Byl to nevzhledný prcek, na holení si moc nepotrpěl a hlavu měl jak vrabčí hnízdo.“</p>

  <p class="calibre4">„Co to tu opozici posedlo, že ho kandidovala? Přece není možné kandidovat takového mrňouse proti urostlému muži! A pak – vždyť on huhňal! Polovinu z toho, co říkal, jsem vůbec neslyšela. A co jsem slyšela, tomu jsem nerozuměla.“</p>

  <p class="calibre4">„A taky měl panděro a neuměl se ustrojit, aby to nebylo vidět. Žádný div, že Winston Noble vyhrál na celé čáře. Určitou roli v tom hrála i jejich jména. Porovnejte si na deset vteřin Winston Noble a Hubert Hoag a můžete říct skoro jistě, jak to dopadne.“</p>

  <p class="calibre4">„Sakra!“ zařval Montag. „Co vy víte o Hoagovi a o Noblovi!“</p>

  <p class="calibre4">„Jak to, co vím, vždyť jsem je viděla právě na téhle telestěně, není to ani půl roku. Jeden se pořád dloubal v nose. Myslela jsem, že z toho vylítnu z kůže.“</p>

  <p class="calibre4">„Vidíte, pane Montagu!“ řekla paní Phelpsová. „Přece byste nechtěl, abychom hlasovaly pro takového člověka?“</p>

  <p class="calibre4">Mildred se usmála. „Jdi z těch dveří, Guyi, a nerozčiluj nás.“</p>

  <p class="calibre4">Montag zmizel, ale v mžiku byl zpátky s knihou v ruce.</p>

  <p class="calibre4">„Guyi!“</p>

  <p class="calibre4">„K čertu se vším, k čertu! Sakra práce!“</p>

  <p class="calibre4">„Jé, copak to máte, není to kniha? Já myslela, že dnes se všechno odborné školení dělá filmem.“ Paní Phelpsová zamrkala. „Studujete požárnickou teorii?“</p>

  <p class="calibre4">„K čertu s teorií,“ řekl Montag. „Tohle jsou básně.“</p>

  <p class="calibre4">„Montagu.“ Šepot.</p>

  <p class="calibre4">„Nechte mě být!“ Montag cítil, že se točí ve víru bzučení, řevu a hukotu.</p>

  <p class="calibre4">„Montagu, ovládejte se, ne…“</p>

  <p class="calibre4">„Slyšel jste je? Slyšel jste tyhle příšery mluvit o příšerách? Panebože, jak dovedou žvanit o lidech, o vlastních dětech a samy o sobě! Jak mluví o svých manželech a jak mluví o válce! Stojím tu a nevěřím vlastním uším!“</p>

  <p class="calibre4">„Neřekla jsem ani slovo o nějaké válce, to si prosím uvědomte,“ ohradila se paní Phelpsová.</p>

  <p class="calibre4">„Co se týče básní, ty se mi hnusí,“ řekla paní Bowlesová.</p>

  <p class="calibre4">„Slyšela jste někdy nějaké?“</p>

  <p class="calibre4">„Montagu!“ Faberův hlas mu zapraskal v uchu. „Takhle všechno zkazíte. Mlčte, vy hlupáku!“</p>

  <p class="calibre4">Všechny tři ženy už vstaly.</p>

  <p class="calibre4">„Sednout!“</p>

  <p class="calibre4">Posadily se.</p>

  <p class="calibre4">„Jdu domů,“ vykoktala paní Bowlesová.</p>

  <p class="calibre4">„Montagu, Montagu, proboha vás prosím, co chcete udělat?“ žadonil Faber.</p>

  <p class="calibre4">„Pročpak nám tedy nepřečtete nějakou báseň z té vaší knížky?“ pokývala hlavou paní Phelpsová. „Myslím, že by to bylo velmi zajímavé.“</p>

  <p class="calibre4">„To se nemá,“ zavyla paní Bowlesová. „To nemůžeme udělat!“</p>

  <p class="calibre4">„Jen se podívejte na pana Montaga, on to udělat chce, já vím, že chce. A jestli ho budeme pěkně poslouchat, pan Montag bude spokojený a my snad potom zase budeme moct dělat něco jiného.“ Nervózně se podívala na stěny, které je obklopovaly a byly už tak dlouho prázdné.</p>

  <p class="calibre4">„Montagu, jestli provedete svou, přeruším spojení, nechám vás být.“ Brouk ho píchal v uchu. „K čemu je tohle dobré? Co tím dokážete?“</p>

  <p class="calibre4">„Vystraším je k smrti, to tím dokážu, vyděsím je, že nebudou vědět, čí jsou!“</p>

  <p class="calibre4">Mildred se podívala do prázdna. „Prosím tě, Guyi, na koho to vlastně mluvíš?“</p>

  <p class="calibre4">Stříbrná jehla mu projela mozkem. „Montagu, poslouchejte mě, dostanete se z toho jenom jediným způsobem: změňte všechno v žert, zamaskujte to, dělejte, že jste úplně normální. A potom – jděte k domácímu spalovači a tu knihu tam hoďte!“</p>

  <p class="calibre4">Mildred mu už k tomu zajíkavým hlasem připravila cestu. „Dámy, jednou za rok smí každý požárník přinést domů jednu knihu ze starých časů, aby své rodině ukázal, jaké to byly hlouposti a jak vám taková věc může pocuchat nervy, jak vás může zmást. A to je překvapení, které pro vás Guy dnes přichystal: přečte vám něco na ukázku, abyste viděly, jak byly ty věci pomatené, a aby si žádná z nás už nikdy nemusela lámat svoji ubohou hlavičku nad tím brakem. Že je to tak, miláčku?“</p>

  <p class="calibre4">Sevřel knihu v dlaních.</p>

  <p class="calibre4">„Řekněte ano.“</p>

  <p class="calibre4">Montagova ústa se pohnula stejně jako Faberova.</p>

  <p class="calibre4">„Ano.“</p>

  <p class="calibre4">Mildred chňapla po knize a dala se do smíchu. „Podívejte! Přečti tohle. Ne, odvolávám! Tadyhle je něco opravdu legračního, to nám přečti nahlas. Dámy, nebudete z toho rozumět ani slovo. Je to jen samé pampa-dampa-dam. Přečti to, Guyi, tuhle stránku, miláčku.“</p>

  <p class="calibre4">Podíval se na otevřenou stránku.</p>

  <p class="calibre4">V uchu mu jemně zašelestila křídly nějaká muška. „Čtěte.“</p>

  <p class="calibre4">„Jak se to jmenuje, miláčku?“</p>

  <p class="calibre4">„<i class="calibre3">Doverské pobřeží.</i>“ Ústa mu ztuhla.</p>

  <p class="calibre4">„Tak to hezky přečti a nespěchej.“</p>

  <p class="calibre4">Pokoj sálal horkem, Montag byl do běla rozpálený, ledově chladný. Dámy seděly uprostřed liduprázdné pouště na třech židlích, on stál, pohupoval se a čekal, až si paní Phelpsová uhladí lem šatů a až si paní Bowlesová přestane načechrávat vlasy. Potom začal číst hlubokým zajíkavým hlasem, který od verše k verši nabýval jistoty, letěl přes prostory pouště, pronikal do její bělosti a míjel tři ženy sedící v té obrovské žhavé prázdnotě.</p>

  <p class="calibre4"><i class="calibre3">To moře víry</i></p>

  <p class="calibre4"><i class="calibre3">kdys oblévalo širý země břeh</i></p>

  <p class="calibre4"><i class="calibre3">ve vlny složeno jak brokátový háv.</i></p>

  <p class="calibre4"><i class="calibre3">Však nyní slyším znít</i></p>

  <p class="calibre4"><i class="calibre3">vod melancholický, v dál prchající řev,</i></p>

  <p class="calibre4"><i class="calibre3">šum větru nočního</i></p>

  <p class="calibre4"><i class="calibre3">pustinou břehů šelestit,</i></p>

  <p class="calibre4"><i class="calibre3">v nahé tmě světa dlouze vát.</i></p>

  <p class="calibre4">Křesla pod třemi ženami zavrzala.</p>

  <p class="calibre4">Montag četl závěr:</p>

  <p class="calibre4"><i class="calibre3">Ach, buďme k sobě upřímní.</i></p>

  <p class="calibre4"><i class="calibre3">Ten svět, jenž leží před námi</i></p>

  <p class="calibre4"><i class="calibre3">a zdá se nový, překrásný,</i></p>

  <p class="calibre4"><i class="calibre3">je pouhopouhé mámení.</i></p>

  <p class="calibre4"><i class="calibre3">V něm není láska, mír a štěstí,</i></p>

  <p class="calibre4"><i class="calibre3">jistota, světla poznání.</i></p>

  <p class="calibre4"><i class="calibre3">Strachem do houfu zahnaní</i></p>

  <p class="calibre4"><i class="calibre3">tápeme tmou a z dálky věstí</i></p>

  <p class="calibre4"><i class="calibre3">zvuk boje, že jsme nad propastí.</i></p>

  <p class="calibre4">Paní Phelpsová plakala.</p>

  <p class="calibre4">Ostatní uprostřed té pouště poslouchaly, jak její pláč víc a víc sílí a obličej se jí mění k nepoznání. Seděly, ani se jí nedotkly, vystrašené jejím počínáním. Nedokázala ovládnout své vzlyky. Montaga to zarazilo a otřáslo jím to.</p>

  <p class="calibre4">„No tak, no tak,“ řekla Mildred. „Utiš se, Claro, no tak, Claro, hlavu vzhůru, copak se ti stalo?“</p>

  <p class="calibre4">„Já – já –“ vzlykala paní Phelpsová, „nevím, nevím, já vůbec nevím, ach, ach…“</p>

  <p class="calibre4">Paní Bowlesová vstala a příkře pohlédla na Montaga. „Vidíte? Já to věděla, o tomhle jsem se chtěla přesvědčit! Já věděla, že se to stane! Já to vždycky říkala: básně a slzy, básně a sebevraždy a pláč a hnusné pocity, básně a nemoci. Je to všechno sentimentální svinstvo! Teď jsem se o tom přesvědčila. Jste hnusný, pane Montagu, jste hnusný!“</p>

  <p class="calibre4">Faber řekl: „Teď…“</p>

  <p class="calibre4">Montag si uvědomoval, že se otáčí, jde k otvoru ve stěně a hází knihu mosazným rámečkem do čekajících plamenů.</p>

  <p class="calibre4">„Hloupá slova, hloupá slova, hloupá, strašně surová slova,“ řekla paní Bowlesová. „Proč si lidé chtějí navzájem ubližovat? Cožpak není na světě dost bolesti, musíte ještě lidi trápit takovýmihle věcmi?“</p>

  <p class="calibre4">„Claro, no tak, Claro,“ prosila Mildred a vzala ji za ruku. „Pojď, budeme zase veselé, pusť rodinku, ano? Hned ji pusť! Budeme se smát a budeme šťastné, no tak, přestaň plakat, uděláme si večírek!“</p>

  <p class="calibre4">„Neuděláme,“ řekla paní Bowlesová. „Já jdu rovnou domů. Jestli chcete navštívit mě a moji rodinku, prosím. Ale co živa budu, nevkročím do bláznivé domácnosti tohohle požárníka.“</p>

  <p class="calibre4">„Jděte domů,“ Montag se na ni klidně, pevně zahleděl. „Jděte domů a přemýšlejte o svém prvním manželovi, se kterým jste se dala rozvést, a o svém druhém manželovi, který se zabil v tryskovém letadle, a o svém třetím manželovi, kterému právě někde rozbíjejí hlavu, jděte domů a přemýšlejte o tuctu potratů, které jste si dala udělat. Jděte domů a přemýšlejte o tom a přemýšlejte také o těch vašich císařských řezech a o vašich dětech, které vás z duše nenávidí! Jděte domů a přemýšlejte, jak se to všechno stalo a co jste kdy proti tomu udělala. Jděte domů, jděte domů!“ ječel. „Než vás srazím a vykopnu ze dveří!“</p>

  <p class="calibre4">Práskly dveře a dům byl prázdný. Montag stál v mrazivé atmosféře sám, kolem něho stěny salonu našedlé jako špinavý sníh.</p>

  <p class="calibre4">V koupelně tekla voda. Slyšel, jak si Mildred sype do dlaně prášky na spaní.</p>

  <p class="calibre4">„Vy blázne, Montagu, blázne, blázne, ach, Bože, vy ztřeštěný blázne…“</p>

  <p class="calibre4">„Buďte zticha!“</p>

  <p class="calibre4">Vytáhl zelený náboj z ucha a vrazil si ho do kapsy. Tichounce prskal. „… blázne… blázne…“</p>

  <p class="calibre4">Prohledal celý dům a našel knihy za ledničkou, kam je naskládala Mildred. Několik jich chybělo a jemu bylo jasné, že začala o své vůli zbavovat dům dynamitu, nálož po náloži. Ale teď už neměl zlost, byl jenom unavený a sám sebou zmatený. Odnesl knihy na dvorek za domem, ukryl je v křoví u plotu. Jenom pro dnešek, říkal si v duchu, kdyby ji zas napadlo něco pálit.</p>

  <p class="calibre4">Vracel se domem zpět. „Mildred?“ zavolal u dveří zatemněné ložnice. Nic se neozvalo.</p>

  <p class="calibre4">Když pak šel venku přes trávník do práce, pokoušel se nevidět, jak temný a opuštěný je dům Clarissy McClellanové…</p>

  <p class="calibre4">Cestou do města byl se svou osudnou chybou strašlivě sám. Cítil, že je mu třeba onoho podivného tepla a dobroty, která vanula ze známého a přívětivého hlasu znějícího nocí. Už teď, po těch pár hodinách, se mu zdálo, že zná Fabera celý život. O sobě věděl, že jsou v něm nyní dva lidé, že je především Montag, který neví nic, který dokonce ani neví, že je idiot, jenom to tuší. A věděl, že je také stařec, který k němu v jednom kuse neustále hovoří, zatímco vlak se žene z jednoho konce města na druhý jediným dlouhým, žaludek zvedajícím sáním vzduchu. Ve dnech, které přijdou, a za bezměsíčných nocí a za nocí, kdy bude jasný měsíc svítit na zem, bude stařec neustále hovořit a hovořit, skládat kapku ke kapce, kámen ke kameni, vločku k vločce. Nakonec se hladina jeho mysli vylije ze břehů a on už nebude Montagem, to mu stařec řekl, o tom ho ujistil, to mu slíbil. Bude Montagem-a-Faberem, ohněm a vodou, a potom jednoho dne, až se všechno v tichu smísí a vykvasí a uzraje, nebude už ani oheň, ani voda, ale víno. Ze dvou oddělených a protikladných věcí bude třetí. A jednoho dne pohlédne nazpět na toho idiota a pozná, že je idiot. Už teď cítil, že se vydává na dlouhou cestu, že se loučí, že odchází od onoho já, kterým kdysi byl.</p>

  <p class="calibre4">Bylo příjemné naslouchat bzikání brouka, ospalému moskytímu bzukotu a jemnému filigránskému mručení starcova hlasu, který ho nejprve peskoval a potom pozdě v noci utěšoval, když se vynořil z dusné podzemní dráhy a vykročil do světa požárnické stanice.</p>

  <p class="calibre4">„Měj slitování, Montagu, měj slitování. Nehádej se s nimi a nedopaluj je, vždyť jsi byl ještě nedávno jedním z nich. Jsou si tak samozřejmě jistí, že budou takhle žít věčně. Ale nebudou. Nevědí, že tohle všechno je jediný obrovský, nesmírný, plápolající meteor, který na nebi hezky hoří, ale jednoho dne se musí rozprsknout. Oni vidí jenom ty plameny, ten pěkný oheň, jako jsi ho viděl ty.</p>

  <p class="calibre4">Montagu, starci, kteří sedí doma, mají strach a pečují o svoje křehké kosti, nemají právo kritizovat. Ale ty jsi všechno téměř zkazil hned na začátku. Dávej pozor! Pamatuj si, že jsem s tebou. Já vím, jak se to stalo. Musím připustit, že mě tvoje zaslepená zloba posílila. Bože, jak jsem si připadal mladý! Ale teď – chci, aby sis připadal starý. Chci, aby se do tebe dnes v noci přelilo něco z mé zbabělosti. V příštích několika hodinách, až uvidíš kapitána Beattyho, choď kolem něho po špičkách, nech mě ho poslouchat – nech mě posuzovat situaci. Naše heslo je přežít. Zapomeň na ty chudinky hloupé ženské…“</p>

  <p class="calibre4">„Myslím, že kvůli mně jsou teď nešťastnější, než kdy byly,“ řekl Montag. „Pro mě to byl šok vidět paní Phelpsovou plakat. Možná že mají pravdu. Možná že je lepší nedívat se skutečnosti do očí, jen se bavit. Já nevím. Mám špatné svědomí –“</p>

  <p class="calibre4">„Ne, to nesmíš mít! Kdyby nebyla válka, kdyby byl na světě mír, řekl bych dobrá, bav se! Ale nesmíš se stát zas jenom požárníkem, Montagu. Ve světě není všechno v pořádku.“</p>

  <p class="calibre4">Montaga zaléval pot.</p>

  <p class="calibre4">„Montagu, posloucháš?“</p>

  <p class="calibre4">„Moje nohy,“ozval se Montag, „Nemůžu s nimi hýbat. Je mi hrozně divně. Moje nohy se nechtějí hýbat!“</p>

  <p class="calibre4">„Poslouchej! Jen klid,“ řekl stařec laskavě. „Já vím, já vím. Máš strach, že uděláš chybu. Neměj ho. Z chyb se člověk může učit. Víš, když jsem byl mladší, strkal jsem lidem svoji hloupost pod nos. Mlátili mě klackem. Když mi bylo čtyřicet, můj tupý nástroj se tak obrousil, že měl pěkný hrot, kterým jsem mohl bodat. Jestli se budeš se svou hloupostí tajit, nikdo tě neudeří – a nikdy se nic nenaučíš. Tak jen pěkně poruč nohám a na stanici s tebou! My jsme dvojčata. Nejsme už sami, nejsme každý sám ve svém pokoji a bez spojení. Když budeš potřebovat pomoc, až se tě Beatty začne vyptávat, budu sedět na tvém ušním bubínku a budu to komentovat.“</p>

  <p class="calibre4">Montag cítil, jak se jeho pravá a potom i levá noha hýbe.</p>

  <p class="calibre4">„Příteli,“ řekl, „zůstaň se mnou.“</p>

  <p class="center">* * *</p>

  <p class="first">Mechanický Ohař byl pryč. Jeho bouda zela prázdnotou, všude kolem stály tiché zdi požární stanice a oranžový Salamandr spal s břichem plným petroleje a s plamenomety zkříženými na bocích. Montag prošel tichem, dotkl se mosazné tyče a vylétl vzhůru do tmy. Ohlédl se na opuštěnou boudu a srdce se mu rozbušilo, zastavilo se, rozbušilo, zastavilo se, rozbušilo. V té chvíli byl Faber šedivým nočním motýlem, spícím v jeho uchu.</p>

  <p class="calibre4">Beatty stál u poplachového otvoru a čekal, ale byl obrácen zády, jako by nečekal.</p>

  <p class="calibre4">„Hele,“ oslovil muže, kteří hráli karty, „tady jde ten prapodivný tvor, kterému se ve všech řečech říká blázen.“</p>

  <p class="calibre4">Natáhl ruku dlaní vzhůru pro dárek. Montag mu do ní vložil knihu. Aniž pohlédl na titul, mrštil Beatty s knihou do koše na odpadky a zapálil si cigaretu. „‚Kdož jenom trochu moudří jsou, jsou blázny nejhoršími.‘ Vítám tě zpátky, Montagu. Doufám, že s námi zůstaneš, když už tě horečka přešla a vykurýroval ses. Hodíš si s námi poker?“</p>

  <p class="calibre4">Posadili se a rozdali karty. V pohledu, který na něho Beatty upíral, cítil Montag provinění svých rukou. Prsty byly jako fretky, které něco provedly a teď nemají klid, neustále sebou škubaly, s něčím si hrály a skrývaly se v kapsách před alkoholickým žárem Beattyho upřeného pohledu. Stačilo, cítil Montag, aby na ně Beatty jenom dýchl, a ruce by odumřely, převalily by se na bok a nikdo už by je nevyburcoval k životu. Po celý zbytek jeho života by zůstaly pohřbené v rukávech kabátu, zapomenuté. Protože to byly ruce, které jednaly o své vůli, nebyly součástí jeho samého. V nich poprvé našla vyjádření uvědomělá vůle popadnout knihy, utéci s Jobem a s Rút a s Willie Shakespearem, a proto teď tyhle ruce na požárnické stanici vypadaly jako potažené škraloupem krve.</p>

  <p class="calibre4">Dvakrát v pouhé půlhodině musel Montag vstát, přerušit hru a odejít na záchod, aby si ruce umyl. Když se vrátil, schovával je pod stolem.</p>

  <p class="calibre4">Beatty se zasmál. „Nech ruce nahoře, Montagu, ať na ně vidíme. Ne že bysme ti nevěřili, chápej, ale –“</p>

  <p class="calibre4">Všichni se zachechtali.</p>

  <p class="calibre4">„No tak,“ řekl Beatty, „krize je za náma a všechno je v pořádku, ovečka se vrací ke stádu. Všichni jsme ovce, které čas od času zabloudí. Pravda zůstane pravdou až do skonání světa, volávali jsme. Ti pak sami nikdy nejsou, které vznešené myšlenky provázejí, křičeli jsme sami na sebe. ‚Sladká potrava sladce sdělené moudrosti,‘ řekl sir Philip Sidney. Ale naproti tomu: ‚Slova jak listy jsou, a kde jich mnoho je, plod smyslu šťavnatý jen zřídka uzraje,‘ Alexander Pope. Co tomu říkáš, Montagu?“</p>

  <p class="calibre4">„Nevím.“</p>

  <p class="calibre4">„Pozor,“ zašeptal Faber z jiného světa, daleko odtud.</p>

  <p class="calibre4">„Anebo tohle: ‚Jeť trocha vědění nebezpečná věc: zhluboka pij – či pramen nechej téct! Nicotný doušek mysl otráví, jen řádný lok to zase napraví.‘ Pope. Ta samá esej. Co ti to říká?“</p>

  <p class="calibre4">Montag se kousl do rtu.</p>

  <p class="calibre4">„Já ti to povím,“ smál se Beatty nad kartami. „Tohle z tebe na krátký čas udělalo opilce. Po pár verších se chováš jako utržený ze řetězu. Bum, jsi hotov vyhodit svět do povětří, sekat hlavy, srážet ženy a děti, zničit moc. Já to znám. Sám jsem to všechno prodělal.“</p>

  <p class="calibre4">„Já jsem v pořádku,“ řekl Montag nervózně.</p>

  <p class="calibre4">„Přestaň se červenat. Já tě nepopichuju. Opravdu ne. Představ si, že jsem měl asi před hodinou sen. Dal jsem si na chvilku šlofíka a zdálo se mi, že ty a já, Montagu, jsme se dostali do zuřivé debaty o knihách. Ty jsi vzteky rostl, vykřikoval jsi na mě jeden citát za druhým. Já jsem každý tvůj výpad s klidem odrazil. Síla, řekl jsem. A ty jsi citoval dr. Johnsona: ‚Moudrost je víc než rovnocenná síle!‘ A já na to: Jenže, milý hochu, dr. Johnson řekl taky ‚Moudrým není ten, kdo opouští jistotu, aby odešel do nejistoty‘. Drž se požárníků, Montagu. Všechno ostatní je strašný chaos!“</p>

  <p class="calibre4">„Neposlouchej ho,“ zašeptal Faber. „Chce tě splést. Je záludný. Dej si pozor!“</p>

  <p class="calibre4">Beatty se spokojeně zachechtal. „A ty jsi zase citoval: ‚Pravda musí ven, vražda se neutají!‘ A já jsem vykřikl v dobré náladě: ,Ach Bože, on mluví jen o své kobyle!‘</p>

  <p class="calibre4">A ,Sám čert se může dovolávat Písma.‘ A ty jsi ječel: ‚Víc úcty má dnes vyfintěný lhář než v obnošeném šatě moudrý bakalář!‘ A já jsem tiše zašeptal: ‚Příliš mnoha protesty ztrácí pravda svou vznešenost.‘ A tys zařval: ‚Mrtvola krvácí, když shlédne na ni vrah!‘</p>

  <p class="calibre4">Já tě plácl přes ruku a řekl jsem: ‚Cože, chceš říct, že já roznáším nákazu?‘ A tys zapištěl: ‚Moudrost je moc!‘ a ‚Trpaslík na ramenou obra vidí z těch dvou dál!‘ A já jsem shrnul svoje argumenty s vybranou vznešeností, řka: ‚Je nám vrozena pošetilá vlastnost považovat metaforu za důkaz, příval slov za pramen velikých pravd a samy sebe za proroky,‘ řekl jednou pan Valéry.“</p>

  <p class="calibre4">Montagovi trýznivě vířilo v hlavě. Cítil nemilosrdné rány, které mu dopadaly na čelo, oči, nos, rty, bradu, na ramena, na paže zdvíhající se k obraně. Chtělo se mu zařvat: „Ne! Drž hubu, ty všechno jenom mateš, přestaň!“</p>

  <p class="calibre4">Beattyho štíhlé prsty vylétly a uchopily ho za zápěstí.</p>

  <p class="calibre4">„Bože, tomuhle se říká pulz! Dohřál jsem tě, Montagu, co? Kristepane, tvůj tep bouchá jako po bitvě. Jen samé sirény a zvony! Mám mluvit dál? Líbí se mi, jak vypadáš poplašeně. Swahili, indiánština, anglická literatura, to já všechno ovládám. Rozprava by byla dost omezená, viď?“</p>

  <p class="calibre4">„Drž se, Montagu!“ Motýl se otřel o Montagovo ucho. „Kalí vodu.“</p>

  <p class="calibre4">„Ty ses ale hloupě vyděsil,“ řekl Beatty, „a jen proto, že jsem udělal tu strašnou věc a citoval z knih, na kterých lpíš, abych ti vyvrátil všechny tvé argumenty, bod za bodem. Knihy umí být pěkně zrádné! Myslíš si, že jsou při tobě, a zatím se obrátí proti tobě. Můžou se jich dovolávat i ostatní a už jsi v tom, topíš se v bažinách, v hromadě podstatných jmen, sloves a přídavných jmen. A na samém konci toho svého snu jsem přijel se Salamandrem a zeptal se tě: ‚Půjdeš se mnou?‘ Ty jsi vlezl dovnitř a jeli jsme zpátky na stanici v blaženém mlčení a všechno se rozplynulo v smíru.“ Beatty pustil Montagovo zápěstí a nechal jeho ruku bezvládně klesnout na stůl. „Dobrý konec vše napraví.“</p>

  <p class="calibre4">Ticho. Montag seděl jako socha z bílého kamene. Ozvěna posledního úderu kladiva do lebky pomalu odumírala a ztrácela se v černé jeskyni, kde Faber čekal, až ozvěny utichnou. A potom, když se zvířený prach v Montagově mysli usadil, začal Faber tiše: „Už je to v pořádku, řekl, co měl na srdci. Ty si to musíš přebrat. V nejbližších hodinách ti taky já řeknu, co mám na srdci. A ty si to přebereš. Zkusíš ty dvě věci posoudit a rozhodnout se, kam skočit nebo kam spadnout. Já chci, aby to bylo tvoje rozhodnutí, ne moje nebo kapitána Beattyho. Ale měj na paměti, že kapitán patří k nejnebezpečnějším nepřátelům pravdy a svobody, k tomu masivnímu nehybnému stádu většiny. Ach Bože, ta strašná tyranie většiny! Každý hrajeme na svůj nástroj. Je teď na tobě se rozhodnout, kterým uchem budeš poslouchat.“</p>

  <p class="calibre4">Montag otevřel ústa, chtěl Faberovi odpovědět, ale než mohl v přítomnosti ostatních udělat tuhle chybu, zachránil ho zvuk staničního zvonku. Hlas, který ze stropu vyhlašoval poplach, se rozezvučel. Ozval se cvakot, jak na druhé straně místnosti vyklepával poplachový telefon adresu. S pokerovými kartami v růžové ruce kráčel kapitán Beatty přehnaně volným krokem k telefonu, a když hlášení skončilo, vytrhl z něho adresu. Zběžně se na ni podíval a strčil ji do kapsy. Vrátil se a usedl. Ostatní k němu otočili hlavu.</p>

  <p class="calibre4">„Může to počkat právě těch čtyřicet vteřin, než vás oberu o všechny peníze,“ řekl Beatty spokojeně.</p>

  <p class="calibre4">Montag položil karty.</p>

  <p class="calibre4">„Jsi unavený, Montagu? Skládáš tuhle hru?“</p>

  <p class="calibre4">„Ano.“</p>

  <p class="calibre4">„Jen to dohraj. Nebo vlastně můžeme tuhle hru dohrát až potom. Polož karty barvou dolů a skoč si pro výstroj. A pohni sebou!“ Beatty vstal. „Nevypadáš dobře, Montagu. Hrozně nerad bych viděl, aby tě zas položila nějaká horečka…“</p>

  <p class="calibre4">„To mě přejde.“</p>

  <p class="calibre4">„Bude ti dobře. Tohle je speciální případ. Jdeme! Do toho!“</p>

  <p class="calibre4">Vyskočili do vzduchu a zachytili se mosazné tyče, jako by byla posledním záchytným bodem nad vlnou přílivu, která se valí pod nimi, a mosazná tyč je pak k jejich úžasu svezla dolů do tmy, do houkání, kašle a sání plynatého draka, který se s řevem probouzel k životu.</p>

  <p class="calibre4">„Hej!“</p>

  <p class="calibre4">Se zapnutou sirénou zahnuli za roh jako burácející hrom, gumové pneumatiky se třely a kvílely, vlna petroleje v třpytivě mosazné nádrži se přelila k jedné straně jako potrava v žaludku nějakého obra. Montagovy prsty se smýkly po stříbrném zábradlí, vylétly do studeného prostoru, vítr mu rval vlasy z hlavy, vítr mu svištěl mezi zuby a on neustále myslel na dnešní večer a ty ženy, na ty bezduché ženy v jeho pokoji, z nichž neonový vír vyrval zdravé jádro, a na to, jak jim idiotsky četl tu knihu. Jako by se pokoušel uhasit požár vodní pistolí, tak to bylo nesmyslné, tak šílené. Jeden vztek střídal druhý. Kdy už konečně přestane bláznit a uklidní se, opravdu a pořádně se uklidní?</p>

  <p class="calibre4">„Jdeme na to!“</p>

  <p class="calibre4">Montag se rozhlédl. Beatty nikdy neřídil, ale dnes v noci šoféroval, řítil se se Salamandrem okolo rohů, předkláněl se na vysokém řidičském trůně a těžký nepromokavý plášť za ním vlál. Podobal se velkému černému netopýrovi, který se vznáší nad strojem, nad mosaznými čísly a nabírá vítr do křídel.</p>

  <p class="calibre4">„Jdeme světu zachránit štěstí, Montagu!“</p>

  <p class="calibre4">Vysoko ve tmě probleskovaly Beattyho fosforeskující růžové tváře a Beatty se zběsile usmíval.</p>

  <p class="calibre4">„Jsme tu!“</p>

  <p class="calibre4">Salamandr dunivě zastavil a setřásl podkluzující a toporně poskakující posádku. Montag stál a upíral rozbolavělé oči na studenou lesklou tyč, kterou svíral v prstech.</p>

  <p class="calibre4">Nedokážu to, říkal si v duchu. Jak se můžu s vervou pustit do téhle nové mise, jak můžu dál pálit věci? Nemůžu tam jít.</p>

  <p class="calibre4">Beatty stál vedle něho, načichlý větrem, jímž proletěl. „Tak jsme tu, Montagu.“</p>

  <p class="calibre4">V neforemných botách běželi jako mrzáci, tiše jako pavouci.</p>

  <p class="calibre4">Montag konečně zdvihl zrak a otočil se.</p>

  <p class="calibre4">Beatty mu dychtivě hleděl do tváře.</p>

  <p class="calibre4">„Něco není v pořádku, Montagu?“</p>

  <p class="calibre4">„Jak to,“ říkal Montag pomalu, „vždyť jsme zastavili u mého domu.“</p>
<hr class="pline" style="border-color:#d091f2; color:#0004ef; width:1em;" />
</body>
</html>
